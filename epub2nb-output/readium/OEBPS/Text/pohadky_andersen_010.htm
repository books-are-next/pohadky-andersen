<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta content="Microsoft Word 14 (filtered)" name="Generator"/>
    <title>Pohádky</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection3">

<h2 class="e-booknadpis">Sněhová
královna</h2>

<p class="e-bookhvezdickystred">Sedm pohádek</p>

<h3 class="e-booknadpis3odsazenipred6b" id="sigil_toc_id_1">První pohádka,<br class="calibre12"/>
v níž se vypravuje o zrcadle a střepinách</h3>


<p class="e-bookprozatext">Tak poslyšte, teď začneme! Až
budeme na konci pohádky, budeme vědět víc, než víme nyní.</p>

<p class="e-bookprozatext">Byl jednou jeden zlý čaroděj. Ten vám byl tak zlý,
inu, učiněný ďábel! Jednoho dne byl ve zvlášť dobré náladě. Podařilo se mu
totiž zhotovit zrcadlo, které mělo tu vlastnost, že se v něm všechno dobré a
krásné téměř úplně zmenšilo a všechno ničemné a špatné se v něm ještě zvětšilo.
Nejkrásnější krajiny v něm vypadaly jako uvařený špenát a nejlepší lidé se
stávali ošklivými nebo stáli na hlavě. Obličej se v něm tak zpitvořil, že ho
ani nebylo možno poznat, a měl-li kdo třeba jen jedinou pihu, mohl být jist, že
se mu v zrcadle rozleze přes celý nos a ústa.</p>

<p class="e-bookprozatext">Čaroděj si náramně liboval, že je to veselé, neboť
každá dobrá, zbožná myšlenka, jež v člověku byla, obrážela se v zrcadle jako
pošklebek; kouzelník-ďábel se svému uměleckému vynálezu dosyta nasmál! Všichni,
kdož chodili k němu do čarodějnické školy&nbsp;– on totiž měl i svou školu&nbsp;–
vypravovali kdekomu, že se podařil zázrak, a tvrdili, že se teprve nyní dá
poznat, jak opravdu vypadá svět a&nbsp;lidé. Běhali po světě se zrcadlem a
konečně nebylo na celé zemi člověka, který by nebyl v tom zrcadle zpitvořen.</p>

<p class="e-bookprozatext">I chtěli také doletět do nebe, aby si z něho tropili
šašky. Čím výše však se zrcadlem letěli, tím více se třáslo, až je sotva
drželi. Letěli výš a výše, blíž k Bohu a nebi. Tu se zrcadlo náhle zatřáslo tak
strašlivě, že jim vyklouzlo z rukou a řítilo se dolů k zemi. Tam se roztříštilo
na stamilióny, biliony a ještě více kousků, které způsobily ještě mnohem větší
neštěstí než samo zrcadlo dříve. Neboť některé střepinky zrcadla byly sotva tak
veliké jako zrnko prachu, i&nbsp;poletovaly širým světem, a když vlétly lidem
do očí, uvázly v nich. I viděli lidé všechny věci převráceně nebo si všímali
jenom špatných stránek. Neboť každá střepinka podržela touž sílu, jakou mělo
celé zrcadlo. Některým lidem se dostala střepinka až do srdce, a to bylo
opravdu strašné, neboť jejich srdce se proměnilo v ledový střechýl.</p>

<p class="e-bookprozatext">Některé střepinky byly zase tak velké, že jich bylo
použito za tabulky do oken, ale nebylo právě hezké dívat se skrze ně na své
přátele. Jiné zase byly vsazeny do brýlí a lidé, kteří si tyto brýle nasadili,
aby správně viděli a soudili, náramně se klamali.</p>

<p class="e-bookprozatext">Zloduch se smál, až se za břicho popadal, a tuze se mu
to líbilo.</p>

<p class="e-bookprozatext">A ještě posud létají střepinky toho zrcadla vzduchem.</p>

<p class="e-bookprozatext">Tak poslyšte!&nbsp;–&nbsp;–</p>

<h3 class="e-booknadpis3bezodstrankovani" id="sigil_toc_id_2">Druhá pohádka<br class="calibre12"/>
O hošíkovi a děvčátku</h3>

<p class="e-booktirazacitacetext">Ve velkém městě, kde je tolik
domů a lidí, že nezbývá dost místa, aby všichni lidé mohli mít zahrádku, a
proto se většinou musí spokojit s květinami v květináčích, bydlily dvě chudé
děti. Měly dvě zahrádky o něco větší nežli květináče. Nebyli bratr a sestra,
ale měli se právě tak rádi, jako by jimi byli. Jejich rodiče bydlili hned vedle
sebe ve dvou podkrovních komůrkách, vlastně vikýřích, tam, kde se střechy domů
dotýkaly. Od široké římsy běžela napříč mezi oběma okénky sousedních komůrek
okapová roura, takže stačilo jenom ji překročit, aby ses dostal po římse od
okna k oknu. A římsa byla velmi široká a ohrazená zábradlím.</p>

<p class="e-bookprozatext">Rodiče měli každý před svým okénkem dřevěnou truhličku
a v ní zeleninu pro svou potřebu. Kromě toho byl v každé truhličce malý růžový
keř a dařilo se mu znamenitě. Jednou napadlo rodiče postavit truhličky až k
rouře, takže skoro sahaly od okna k oknu a&nbsp;vypadaly jako dva záhonky.
Úponky hrášku visely dolů přes okraj truhliček a růžové keře vyrážely dlouhé
větve, ovíjely se okolo oken a klonily se k sobě navzájem, takže to vypadalo
jako slavobrána z&nbsp;květin a zeleně.</p>

<p class="e-bookprozatext">Protože truhličky byly příliš vysoko a děti věděly, že
na ně nesmějí vylézt, bylo jim dovoleno navštěvovat se po římse a sedět na
malých stoličkách pod růžemi, kdež se jim hrálo nádherně jako na balkóně.</p>

<p class="e-bookprozatext">V zimě ovšem bylo po radosti, neboť okna bývala úplně
zamrzlá; i ohřívaly si děti haléř na kamnech a přikládaly jej na zamrzlou
tabuli, až se udělal otvor, docela, docela vám okrouhlý. Tím se hezky dívalo
roztomilé dětské oko, z jednoho okénka chlapcovo, z&nbsp;druhého dívčí.</p>

<p class="e-bookprozatext">Hoch se nazýval Kaj, děvčátko se jmenovalo Gerda. V
létě se k&nbsp;sobě dostávali jediným skokem, v zimě musili nejprve slézt po
mnoha schodech dolů a zase po mnoha schodech nahoru.</p>

<p class="e-bookprozatext">Venku poletoval sníh.</p>

<p class="e-bookprozatext">„To se rojí bílé včelky,“ říkala stará babička.</p>

<p class="e-bookprozatext">„A mají také svou královnu?“ ptal se hošík, neboť
věděl, že skutečné včelky ji mívají.</p>

<p class="e-bookprozatext">„Ano, mají,“ pravila babička. „Létá tam, kde se
nejhustěji chumelí. Je ze všech vloček největší a nikdy nezůstane tiše ležet na
zemi, nýbrž vzlétne zase vzhůru do černého mraku. Za zimních nocí létá ulicemi
města a nahlíží do oken a ta potom zamrzají tak podivně krásně, jako by na nich
byly květy.“</p>

<p class="e-bookprozatext">„Ano, to jsme viděly!“ volaly děti, i věřily tedy, že
je to pravda.</p>

<p class="e-bookprozatext">„A může Sněhová královna vejít do světnice?“ ptalo se
děvčátko.</p>

<p class="e-bookprozatext">„Jen ať přijde,“ řekl chlapec. „Já ji posadím na teplá
kamna, až se rozplyne.“</p>

<p class="e-bookprozatext">Ale babička jej pohladila po vlasech a vypravovala
jiné pohádky.&nbsp;–&nbsp;–</p>

<p class="e-bookprozatext">Jednou večer, když malý Kaj byl doma a byl už napolo
odstrojen, vylezl na stoličku a díval se malým otvorem. Několik vloček
poletovalo venku a jedna z nich, největší, uvázla na obrubě jejich květinové
truhličky. Rostla a rostla, až z ní byla celá žena, oblečená v&nbsp;nejjemnější
závoj z miliónů hvězdovitých vloček. Byla velmi krásná a něžná, ale z ledu, z
oslnivě zářícího ledu, přece však živá. Její oči se dívaly jako dvě jasné
hvězdy, ale nebylo v nich klidu ani pokoje. Pokynula do okna a kývala rukou, až
se chlapeček polekal a&nbsp;seskočil ze židličky. Vtom jako by venku letěl
okolo okna veliký pták.&nbsp;–</p>

<p class="e-bookprozatext">Příštího dne byl ostrý mráz, potom nastala obleva a
pak přišlo jaro. Slunce svítilo, pupence se rozvíjely, vlaštovky stavěly
hnízda, okna se otvírala a naše dvě děti opět sedaly u svých zahrádek na římse
vysoko nade všemi poschodími.</p>

<p class="e-bookprozatext">Růže kvetly toho léta obzvlášť krásně. Děvčátko se
naučilo jedné písničce, v níž bylo také o růžích, a tu jí vždy přicházela na
mysl její vlastní růže. Zpívala ji také před hochem a pak zpívali spolu:</p>

<p class="e-bookversebezpredsazeni6bza">Vzkvétají růže v údolích,<br class="calibre12"/>
radostné jaro voní v nich!</p>

<p class="e-bookprozatext">A obě děti se držely za ruce, líbaly růže a dívaly se
do jasného božího slunéčka a hovořily k němu.</p>

<p class="e-bookprozatext">To byly krásné letní dny a bylo tak příjemno venku u
svěžích růží, které snad nikdy nepřestanou kvést!</p>

<p class="e-bookprozatext">Kaj a Gerda seděli vedle sebe a dívali se do obrázkové
knihy s&nbsp;namalovanými zvířaty a ptáky. Náhle&nbsp;– právě, když hodiny na
velké kostelní věži odbíjely pět&nbsp;– zvolal Kaj:</p>

<p class="e-bookprozatext">„Ach, to mě píchlo u srdce! A něco mi padlo do oka!“</p>

<p class="e-bookprozatext">Děvčátko jej chytilo kolem krku. Mrkal očima, ne,
nebylo nic vidět.</p>

<p class="e-bookprozatext">„Myslím, že je to už pryč!“ pravilo.</p>

<p class="e-bookprozatext">Ale nebylo to pryč. Byla to jedna z těch střepinek,
jež se rozlétly z&nbsp;onoho kouzelného zrcadla&nbsp;– pamatujete se snad&nbsp;–
z onoho ošklivého skla, které způsobovalo, že všechno dobré a veliké se v&nbsp;něm
stávalo malým a ošklivým, zato všechno zlé a špatné hodně vystupovalo, takže
každou chybu bylo hned vidět.</p>

<p class="e-bookprozatext">Ubohý Kaj! Také jemu vlétla střepinka přímo do srdce a
to se hned proměnilo jakoby v ledový střechýl. Nebolelo to již, ale střepina v
něm zůstala.</p>

<p class="e-bookprozatext">„Pročpak brečíš?“ ptal se. „Vypadáš tak ošklivě! Vždyť
mi nic není!“ Pak náhle zvolal: „Fuj! Tuhle růži žere červ! A hleď, tahle je
docela nakřivo! Jsou to vůbec ošklivé růže! Právě jako ty truhličky, v&nbsp;nichž
stojí!“</p>

<p class="e-bookprozatext">I kopl prudce do truhliček a utrhl obě růže.</p>

<p class="e-bookprozatext">„Kaji, copak to děláš!“ volalo děvčátko. A on, když
spatřil její zděšení, utrhl ještě jednu růži a vlezl pak do svého okna, pryč od
hezké Gerdičky.</p>

<p class="e-bookprozatext">Když potom Gerda přinesla obrázkovou knihu, řekl Kaj,
že to je pro nemluvňata. A když babička vypravovala pohádky, přicházel pokaždé
s nějakým „ale“. Ba, kdykoli to šlo, postavil se za babičku, nasadil si brýle a
napodoboval ji tak znamenitě, že se mu všichni smáli. Brzy dovedl napodobit v
řeči i chůzi lidi z celé ulice a vůbec dělat po nich všechno, co bylo na nich
nápadného a nehezkého. I&nbsp;říkali lidé:</p>

<p class="e-bookprozatext">„To je opravdu nadaná hlava!“</p>

<p class="e-bookprozatext">Ale bylo to onou střepinkou, která mu vlétla do oka,
onou střepinkou, která mu tkvěla v srdci. Proto dráždil i malou Gerdu, která
jej měla z celého srdce ráda.</p>

<p class="e-bookprozatext">Jeho hry se stávaly nyní docela jinými než dříve; byly
velmi rozumné. Jednoho zimního dne, když opět padaly sněhové vločky, přinesl
veliké zvětšovací sklo, nastavil cíp svého modrého kabátu z&nbsp;okna a
zachytil na něj sněhové vločky.</p>

<p class="e-bookprozatext">„Podívej se nyní skrze sklo, Gerdo!“ řekl.</p>

<p class="e-bookprozatext">Každá vločka se velmi zvětšila a vypadala jako
nádherný květ nebo desíticípá hvězda. Bylo to krásné.</p>

<p class="e-bookprozatext">„Vidíš, jak jsou umělecké!“ řekl Kaj. „A jsou mnohem
zajímavější nežli skutečné květiny! Není na nich ani chybičky, jsou úplně
přesné. Jenom kdyby netály!“</p>

<p class="e-bookprozatext">Brzy potom přišel Kaj s velikými rukavicemi na rukou a
sáňkami na zádech. Křikl Gerdě do ucha:</p>

<p class="e-bookprozatext">„Já smím jezdit na Velkém náměstí, kde si hrají
ostatní děti!“ A&nbsp;zmizel.</p>

<p class="e-bookprozatext">Na náměstí přivazovali někteří nejodvážnější chlapci
své sáňky k&nbsp;selským povozům a jeli s nimi takto velký kus cesty. Právě
když byli nejveselejší a když se jim nejlépe hrálo, přijely veliké sáně. Byly
úplně bílé a v nich seděl kdosi zabalen v řasnatou, bílou kožešinu a&nbsp;na
hlavě měl bílou, huňatou čepici.</p>

<p class="e-bookprozatext">Sáně objely dvakrát náměstí. Kaj k nim hbitě přivázal
své sáňky a&nbsp;jel s nimi. Rychleji a rychleji jeli přímo do sousední ulice.
Postava, držící otěže, obrátila hlavu a kývala na Kaje tak přívětivě, jako by
se vzájemně znali. Kdykoli chtěl Kaj svoje sáňky odvázat, kývala opět a&nbsp;Kaj
zůstal.</p>

<p class="e-bookprozatext">Jeli městskou branou přímo ven. Tu se začalo tak
hrozně chumelit, že hoch neviděl na krok před sebe. I jeli dále. Kaj pustil
rychle provaz, aby se uvolnil od velikých saní, ale nebylo to nic platno, jeho
sáňky byly pevně přivázány a letěly s větrem o závod. I&nbsp;křičel hodně
hlasitě, ale nikdo ho neslyšel. A sníh se sypal a sáně letěly kupředu; občas
poskočily, jako by letěly přes příkopy a ploty. Chlapec byl velmi polekán;
chtěl se modlit, ale vzpomněl si jenom na velkou násobilku.</p>

<p class="e-bookprozatext">Sněhové vločky byly větší a větší a konečně vypadaly
jako veliké, bílé slepice. Náhle uskočily velké sáně stranou a zastavily se.
Osoba, která v nich jela, vstala; její kožich a čepice byly samý sníh. Byla to
paní, velmi vysoká, štíhlá a bělostná&nbsp;– byla to Sněhová královna.</p>

<p class="e-bookprozatext">„Dobře se nám jelo,“ pravila. „Ale nezebe tě? Vlez si
do mého medvědího kožichu!“</p>

<p class="e-bookprozatext">Posadila ho do saní vedle sebe a ovinula svým pláštěm.
Bylo mu, jako by upadl do sněhové závěje.</p>

<p class="e-bookprozatext">„Ještě je ti zima?“ tázala se a políbila ho na čelo.</p>

<p class="e-bookprozatext">Ó, to byl polibek studenější nežli led! Projel mu až k
srdci, a on přece měl srdce napolo ledové. Bylo mu, jako by měl zemřít. Ale
jenom na okamžik, potom to působilo právě příjemně&nbsp;– necítil již chlad
kolem sebe.</p>

<p class="e-bookprozatext">„Moje sáně! Nezapomeň na mé sáně!“ to byla jeho první
starost. Ty byly přivázány k jedné bílé slepici, která letěla za nimi se
sáňkami na zádech.</p>

<p class="e-bookprozatext">Sněhová královna políbila Kaje ještě jednou, a tu
zapomněl na malou Gerdu a na babičku a na všechny doma.</p>

<p class="e-bookprozatext">„Již tě nepolíbím,“ řekla, „protože bych tě polibkem
usmrtila!“</p>

<p class="e-bookprozatext">Kaj se na ni podíval. Byla velmi krásná; nedovedl si
představit moudřejší a hezčí obličej. Již se mu nezdála být z ledu jako tehdy,
když seděla před oknem a kývala na něj. Teď se mu zdála dokonalou, a nic se již
nebál. Vypravoval jí, že umí počítat zpaměti, a to i zlomky, že ví, kolik
čtverečních kilometrů měří jednotlivé země a kolik mají obyvatel. Usmíval se
při tom. Leč náhle se mu zdálo, že to, co ví, ještě nestačí, i díval se vzhůru
do velké vzdušné prostory. A ona s ním letěla, letěla vysoko, vzhůru až k
černému mraku. A vichřice hučela a burácela, jako by zpívala staré písně.</p>

<p class="e-bookprozatext">Letěli přes lesy a jezera, přes moře a země. Dole pod
nimi burácel chladný vítr, vlci vyli a sníh se leskl a nad nimi letěly černé,
křičící vrány. Ale nahoře nade vším svítil měsíc, velký a jasný, a na něj se
díval Kaj celou tu dlouhou, dlouhou zimní noc. Ve dne spal u nohou Sněhové
královny.&nbsp;–&nbsp;–</p>

<h3 class="e-booknadpis3bezodstrankovani" id="sigil_toc_id_3">Třetí pohádka<br class="calibre12"/>
O stařeně, která měla zahradu a uměla čarovat</h3>



<p class="e-booktirazacitacetext">Ale jak se dařilo malé Gerdě,
když se Kaj nevracel? A kdepak byl asi Kaj? Nikdo nevěděl, nikdo to nedovedl
vysvětlit. Chlapci jenom vypravovali, že ho viděli, jak si přivazuje sáňky k
velkým, nádherným saním, které jely do ulice a branou ven. Nikdo nevěděl, kde
je, mnoho slziček se uronilo a malá Gerda plakala upřímně a&nbsp;dlouho. Potom
řekli, že je asi mrtev, že se utopil v řece, která tekla okolo města. Ó, to
byly velmi dlouhé, temné zimní dny!</p>

<p class="e-bookprozatext">Přišla vesna s teplejšími paprsky slunečními.</p>

<p class="e-bookprozatext">„Kaj je mrtev a zmizel,“ řekla malá Gerda.</p>

<p class="e-bookprozatext">„Tomu nevěřím!“ řekl sluneční paprsek.</p>

<p class="e-bookprozatext">„Je mrtev a zmizel,“ řekla vlaštovkám.</p>

<p class="e-bookprozatext">„Tomu nevěříme!“ odvětily. A konečně tomu nevěřila ani
Gerda.</p>

<p class="e-bookprozatext">„Vezmu si nové, červené střevíčky,“ řekla jednou
zrána. „Ty, které Kaj ještě nikdy neviděl. Půjdu dolů k řece a zeptám se jí.“</p>

<p class="e-bookprozatext">Bylo ještě časně; políbila starou babičku, ještě
spící, obula si červené střevíčky a šla docela sama branou k řece.</p>

<p class="e-bookprozatext">„Je to pravda, žes mi vzala mého malého kamaráda, s
kterým jsem si hrávala? Dám ti své červené střevíčky, vrátíš-li mi ho!“</p>

<p class="e-bookprozatext">A zdálo se jí, že vlny pokyvují tak podivně. I vzala
své červené střevíčky, nejdrahocennější svůj majetek, a hodila je oba do řeky.
Leč ony padly až k břehu a vlnky jí je hned přinesly na zem, jako by jí řeka
nechtěla vzít nejdrahocennější majetek, když nemá malého Kaje. Gerda však
myslila, že nehodila střevíčky dost daleko, i vlezla do lodičky, která byla
uvázána v rákosí, šla až na její druhý konec a&nbsp;hodila střevíčky znovu do
vody.</p>

<p class="e-bookprozatext">Ale loďka nebyla pevně přivázána a Gerdiným pohybem se
pohnula a odrazila se od břehu. Gerda to zpozorovala a snažila se z&nbsp;ní
dostat, ale nežli se opět přiblížila na druhý konec, loďka byla na loket od
břehu a ujížděla rychle po proudu.</p>

<p class="e-bookprozatext">Tu se malá Gerda velmi polekala a dala se do pláče.
Nikdo ji však neslyšel, jenom vrabci, ale ti ji nemohli odnést na zem. I letěli
podél břehu a prozpěvovali si, jako by ji chtěli těšit:</p>

<p class="e-bookprozatext">„Tady jsme! Tady jsme!“</p>

<p class="e-bookprozatext">Loďka letěla po řece a malá Gerda v ní seděla docela
tiše a jenom v punčoškách. Její červené střevíčky plavaly za člunem, ale
nemohly ho dohonit, neboť plul stále rychleji.</p>

<p class="e-bookprozatext">Krásně bylo na obou březích. Byly tu hezké květiny,
staré stromy a horské stráně s ovcemi a kravami, ale nebylo vidět ani jediného
člověka.</p>

<p class="e-bookprozatext">Snad mě řeka nese k malému Kajovi, myslila si Gerda a
hned byla veselejší. Vstala a dívala se dlouho na krásné, zelené břehy.</p>

<p class="e-bookprozatext">Tu připlula k veliké třešňové zahradě, v níž stál
domek s&nbsp;podivnými červenými a modrými okénky a doškovou střechou. Před ním
stáli dva dřevění vojáci a vzdávali zbraní čest těm, kdož pluli okolo.</p>

<p class="e-bookprozatext">Gerda na ně volala, protože myslila, že jsou živí, ale
oni ovšem neodpověděli. Připlula až k nim, neboť proud hnal loďku přímo k&nbsp;břehu.</p>

<p class="e-bookprozatext">Gerda volala ještě hlasitěji, i vyšla z domku stará,
velmi stará žena, která se opírala o berličku. Na hlavě měla široký klobouk
proti slunci, pomalovaný překrásnými květinami.</p>

<p class="e-bookprozatext">„Ubohé děťátko,“ řekla stařena. „Jakpak ses dostala na
tenhle silný proud, který tě zahnal daleko do širého světa?“</p>

<p class="e-bookprozatext">Potom šla stařena až k vodě, opřela berličku pevně o
loďku, přitáhla ji k břehu a vynesla z ní malou Gerdu.</p>

<p class="e-bookprozatext">A Gerda měla radost, že se dostala na zem. Ale také se
trochu bála cizí stařeny.</p>

<p class="e-bookprozatext">„Tak mně přece vypravuj, kdo jsi a jak sem přicházíš,“
řekla stařena.</p>

<p class="e-bookprozatext">A Gerda jí vyprávěla všechno. Stařena potřásala hlavou
a říkala: „Hm, hm!“ Když jí Gerda všechno vypověděla a otázala se jí, neviděla-li
malého Kaje, řekla stařena, že sice nešel okolo, ale že jistě půjde, jen aby
nebyla smutná a raději si pochutnala na jejích třešních. A ať se podívá na její
květiny, které jsou krásnější nežli jakákoli obrázková kniha, neboť každá
květina dovede vypravovat celou pohádku. Pak vzala Gerdu za ruku a vešly do
chaloupky. Stařena zavřela za sebou dveře.</p>

<p class="e-bookprozatext">Okna tu byla vysoko, až u stropu, a tabulky v nich
byly červené, modré a žluté. Denní světlo sem padalo velmi podivně a hrálo
všemi barvami. Na stole byly překrásné třešně a Gerda si jich směla vzít, co
chtěla.</p>

<p class="e-bookprozatext">Co takto jedla, česala ji stařena zlatým hřebenem, až
se Gerdě kadeřily vlasy a velmi pěkně se leskly do žluta okolo malého
přívětivého obličeje, který byl okrouhlý a podobal se růžičce.</p>

<p class="e-bookprozatext">„Takovou sladkou dívenku jsem si již dlouho přála mít!“
řekla stařena. „Však uvidíš, jak se nám spolu dobře povede!“</p>

<p class="e-bookprozatext">A co tak česala malé Gerdě vlásky, zapomínala Gerda
víc a více na svého kamaráda Kaje. Stařena se totiž vyznala v čárech, ale
nebyla zlou čarodějnicí. Čarovala jenom trochu pro své potěšení a&nbsp;chtěla
si malou Gerdu podržet. Pak vyšla do zahrady a zvedla svou berličku nade
všechny růžové keře. Třebaže růže překrásně kvetly, zapadly náhle do černé země,
že ani nebylo vidět, kde stály.</p>

<p class="e-bookprozatext">Stařena se totiž bála, že by si Gerda vzpomněla na své
vlastní růže, kdyby zde spatřila tyto květy. Tu by se také upamatovala na Kaje
a utekla by jí.</p>

<p class="e-bookprozatext">I vedla Gerdu do květnice.&nbsp;– Co zde bylo vůně a
krásy! Všechny květiny, jaké si jen možno pomyslit v kterékoli době roční,
stály zde v plné nádheře. Žádná obrázková kniha by nemohla být pestřejší a&nbsp;krásnější.</p>

<p class="e-bookprozatext">Gerda poskakovala radostí a hrála si, až slunce
zapadlo za vysokými třešňovými stromy. Pak jí stařena ustlala v pěkné postýlce
s červenými, hedvábnými poduškami, protkanými modrými fialkami. Spalo a snilo
se jí tuze krásně.</p>

<p class="e-bookprozatext">Druhého dne si směla opět hrát s květinami v teplém
slunečním svitu; a tak to šlo mnoho dní. Gerda znala každou květinu. Ale třeba
jich bylo sebevíc, přece se jí zdálo, že jedna chybí. Ale nevěděla, která to
je.</p>

<p class="e-bookprozatext">Jednoho dne seděla a zadívala se na stařenčin klobouk
s&nbsp;malovanými květinami, mezi nimiž nejkrásnější byla růže. Stařena
zapomněla sejmout ji s klobouku, když ostatní schovala pod zem. Ale tak tomu
bývá, že zřídka máme všechny myšlenky pohromadě.</p>

<p class="e-bookprozatext">„Cože!“ zvolala Gerda. „Nejsou zde žádné růže?“ I
poskakovala mezi záhony, hledala a hledala, ale nemohla žádnou růži nalézt.</p>

<p class="e-bookprozatext">I sedla si a dala se do pláče. Ale její horké slzy
dopadly právě tam, kde se propadl jeden růžový keř. Když teplé slzy ovlažily
půdu, vyrazil ze země keř v plném květu, jako byl, než se propadl. Gerda jej
objímala, líbala růže a myslila na krásné růže doma a&nbsp;s&nbsp;nimi na
malého Kaje.</p>

<p class="e-bookprozatext">„Ó, jak jen jsem mohla zapomenout!“ řeklo děvčátko. „Vždyť
jsem měla hledat Kaje! Nevíte, kde je?“ ptala se růží. „Myslíte, že je mrtev a
že zmizel?“</p>

<p class="e-bookprozatext">„Mrtev není,“ řekly růže. „Byly jsme přece v zemi a v
té jsou všichni mrtví; ale Kaj tam nebyl!“</p>

<p class="e-bookprozatext">„Děkuji vám!“ řekla malá Gerda, i šla k ostatním
květinám, dívala se jim do kalíšků a tázala se: „Nevíte, kde je malý Kaj?“</p>

<p class="e-bookprozatext">Ale každá květinka snila v slunečním svitu svou
vlastní pohádku. Gerda jich tolik od nich slyšela, ale žádná nevěděla o&nbsp;Kajovi.</p>

<p class="e-bookprozatext">Co asi povídala zlatá lilie?</p>

<p class="e-bookprozatext">„Slyš buben: Bum! Bum! Jenom dva zvuky, stále jenom:
Bum! Slyš smuteční zpěv žen! Slyš volání knězovo!&nbsp;– Ve své dlouhé, červené
říze stojí hindská<a href="../Text/pohadky_andersen_033.htm#_ftn2" title="" class="pcalibre pcalibre1" id="_ftnref2"><span class="msofootnotereference"><span class="calibre10"><span class="msofootnotereference"><span class="calibre13">[1]</span></span></span></span></a>
žena na hranici, plameny šlehají kolem ní a jejího mrtvého muže. Zdali plamen
srdce zhyne v plameni hranice?“</p>

<p class="e-bookprozatext">„Tomuhle já vůbec nerozumím!“ řekla malá Gerda.</p>

<p class="e-bookprozatext">„To je moje pohádka!“ pravila zlatá lilie.</p>

<p class="e-bookprozatext">Co mluvil svlačec?</p>

<p class="e-bookprozatext">„Tam nad úzkou pěšinkou visí starý rytířský hrad.
Hustý svlačec rozrostl se po starých, červených zdech, lupen na lupenu až k&nbsp;besídce.
Tam stojí krásná dívka, naklání se přes zábradlí a dívá se na pěšinku. Žádná
růže, klonící se mezi větvičkami, není svěžejší nežli ona; žádný květ jabloně
se nechvěje nedočkavěji, když jej vítr odvívá ze stromu, nežli se chvěje ona.
Jak šustí její nádherný šat! On ještě nepřichází!“</p>

<p class="e-bookprozatext">„Koho myslíš? Kaje?“ ptala se malá Gerda.</p>

<p class="e-bookprozatext">„Já mluvím jenom o své pohádce, o svém snu,“ odpověděl
svlačec.</p>

<p class="e-bookprozatext">Co říkala malá sněženka?</p>

<p class="e-bookprozatext">„Mezi dvěma stromy visí na provazech dlouhé prkno, je
to houpačka. Dvě hezounké dětičky&nbsp;– jejich šaty jsou bílé jak sníh a&nbsp;zelené
hedvábné stuhy vlají z jejich klobouků&nbsp;– jsou na ní a houpají se. Bratr,
větší z obou, stojí na houpačce, jednou rukou obemyká provaz, aby se udržel,
neboť v druhé ruce má hrneček, v ústech má stébélko. Houpačka se hýbe a bubliny
s krásnými, duhovými barvami poletují; poslední ještě visí na stébélku a otáčí
se vánkem. Houpačka se hýbe. Černý psík, lehký jako ty bubliny, vzpřímí se na
zadních nohách a chce také na houpačku; ta uletí, pes upadne, štěká a zlobí se.
Děti jej dráždí&nbsp;– a bubliny praskají. Můj zpěv je takové houpající se
prkno, takový praskající bublinový obrázek!“</p>

<p class="e-bookprozatext">„Snad je to pěkné, co vypravuješ, ale povídáš to tak
smutně a&nbsp;vůbec ani nejmenuješ Kaje.“</p>

<p class="e-bookprozatext">Co povídají hyacinty?</p>

<p class="e-bookprozatext">„Byly tři krásné sestry, docela průhledné a jemné.
Jedna nosila červené šaty, druhá modré a třetí úplně bílé. Ruku v ruce tančily
na břehu tichého jezera v jasné záři měsíční. Nebyly to víly, byly to dcery
lidí. Byla tam překrásná vůně a dívky zmizely v lese. Vůně se ještě zesílila.&nbsp;–
Tři rakve, v nichž ty tři krásné dívky ležely, sjely z&nbsp;lesní houštiny na
jezero. Svatojánské mušky poletovaly kolem, svítíce jako chvějící se světélka.
Spí ty tančící dívky, či jsou mrtvy?&nbsp;– Vůně květin praví, že to jsou
mrtvoly; klekáníček vyzvání mrtvým!“</p>

<p class="e-bookprozatext">„Vždyť mě celou rozesmutníš,“ pravila malá Gerda. „Voníš
tak silně, že musím myslit na mrtvé dívky! Ach, je tedy Kaj opravdu mrtev? Růže
přece byly dole v zemi a říkají, že ne.“</p>

<p class="e-bookprozatext">„Kling, klang!“ zněly zvonečky hyacintů. „My
nevyzváníme malému Kajovi, vždyť ho ani neznáme! Zpíváme jenom svou píseň,
jedinou, již známe!“</p>

<p class="e-bookprozatext">A malá Gerda šla k blatouchu, který zářil mezi svými
lesklými zelenými listy.</p>

<p class="e-bookprozatext">„Ty jsi malé, jasné slunéčko,“ řekla Gerda. „Pověz mi,
víš-li, kde najdu svého malého přítele?“</p>

<p class="e-bookprozatext">A blatouch zářil velmi krásně a díval se na Gerdu. Jakou
píseň by dovedl on zpívat? Jistě nikoli o Kajovi.</p>

<p class="e-bookprozatext">„Na jeden malý dvorek svítilo velmi teple boží slunéčko;
byl první jarní den. Jeho paprsky se smekly po bílé sousední zdi, vedle níž
těsně rostla první žlutá květina a zářila jako zlato v teplých paprscích
slunce. Stará babička seděla venku ve své lenošce; její vnučka, chudá, hezká
služebná, přišla domů na krátkou návštěvu. Políbila babičku. V tomto upřímném
políbení bylo zlato, opravdové zlato srdce; v ústech zlato, v duši zlato a na
vše zářilo zlaté slunce.&nbsp;–Hleď, to je moje pohádka!“ řekl blatouch.</p>

<p class="e-bookprozatext">„Moje stará, ubohá babička!“ povzdechla Gerda. „Ona
jistě po mně teskní, truchlí pro mne, jako truchlila pro malého Kaje. Ale však
já se již brzy navrátím domů a přivedu s sebou ještě Kaje. Ptát se květin nic
nepomáhá, ty znají jenom svou píseň a mně nedovedou poradit!“</p>

<p class="e-bookprozatext">Vykasala si sukénku, aby mohla rychleji utíkat. Ale
narcis ji šlehl přes nohu, když jej přeskakovala. Zastavila se, podívala se na
štíhlou květinku a otázala se:</p>

<p class="e-bookprozatext">„Víš snad ty něco?“ A sehnula se k němu.</p>

<p class="e-bookprozatext">Hle, co povídal narcis:</p>

<p class="e-bookprozatext">„Vidím sám sebe! Vidím sám sebe! Ó,&nbsp;ó, jak voním!&nbsp;–
V&nbsp;podkrovní světničce stojí polooblečená malá tanečnice. Stojí hned na
jedné, hned na obou nohou, dupá na celý svět, ale jest jenom přeludem. Stříká
vodu z čajové konvice na kus látky, kterou drží v&nbsp;ruce; je to šněrovačka.&nbsp;–
Čistota je dobrá věc! Bílé šaty visí na věšáku, také ty vyprala v čajové
konvici a usušila na střeše! Oblékla si je a uvázala si šátek jako šafrán žlutý
okolo krku, aby se šaty zdály ještě bělostnějšími. Nohu vzhůru! Hle, jak se
panenka vznáší na stonku! Vidím sám sebe! Vidím sám sebe!“</p>

<p class="e-bookprozatext">„Ale o to se já nestarám!“ řekla Gerda. „Tohle
vypravování není pro mne!“ A Gerda běžela k plotu zahrady.</p>

<p class="e-bookprozatext">Dvířka však byla zamčena. Opřela se tedy o zrezavělou
kliku, až povolila, a dveře se rozlétly a dívenka vyběhla bosa do širého světa.</p>

<p class="e-bookprozatext">Třikrát se ohlédla, ale nikdo za ní neběžel. Konečně
již nemohla běžet, i posadila se na velký kámen. Když se pak rozhlížela, bylo
jaro již dávno pryč, byl pozdní podzim. V krásné zahradě, kde bylo stále slunce
a květiny kvetly ve všech ročních dobách, to Gerda nezpozorovala.</p>

<p class="e-bookprozatext">Bože, to jsem se zdržela! pomyslila si. Vždyť již
nastal podzim! To si musím pospíšit!</p>

<p class="e-bookprozatext">Vstala rychle a vydala se na cestu.</p>

<p class="e-bookprozatext">Ó, jak ji nožičky bolely únavou! A kolem dokola byla
zima a&nbsp;smutno. Dlouhé vrbové listy byly úplně žluté, rosa se v nich
slévala a kanula dolů. A list za listem padal. Jenom trnka měla plody, ale tak
trpké, že stahovaly ústa.</p>

<p class="e-bookprozatext">Ó, jak šedý a smutný se jí zdál širý svět!&nbsp;–&nbsp;–</p>

<h3 class="e-booknadpis3bezodstrankovani" id="sigil_toc_id_4">Čtvrtá pohádka<br class="calibre12"/>
O princi a princezně</h3>

<p class="e-booktirazacitacetext">Gerda si musila zase odpočinout.
Po sněhu, hned proti místu, kde ona seděla, poskakovala velká vrána. Seděla tu
již dlouho, dívala se na Gerdu a pokyvovala hlavou. Řekla: „Krá! Krá!&nbsp;– Dobrý
den! Dobrý den!“</p>

<p class="e-bookprozatext">Nic lepšího nedovedla říci, ale smýšlela s dívčinou
velmi dobře. Ptala se jí, kam jde tak sama po širém světě.</p>

<p class="e-bookprozatext">Gerda porozuměla velmi dobře slovu „sama“ a cítila, co
to znamená.</p>

<p class="e-bookprozatext">I vyprávěla vráně celý svůj život a osud a otázala se
jí, neviděla-li Kaje.</p>

<p class="e-bookprozatext">Vrána pokyvovala velmi vážně hlavou a potom zakrákala:</p>

<p class="e-bookprozatext">„To by mohlo být! To by mohlo být!“</p>

<p class="e-bookprozatext">„Cože? Ty myslíš!“ zvolala dívenka a byla by vránu
umačkala, jak ji líbala.</p>

<p class="e-bookprozatext">„No jen rozumně!“ řekla vrána. „Myslím, že by to mohl
být malý Kaj. Ale jistě na tebe zapomněl pro svou princeznu.“</p>

<p class="e-bookprozatext">„On že je u nějaké princezny?“ ptala se Gerda.</p>

<p class="e-bookprozatext">„Ano, poslyš!“ řekla vrána. „Ale mně je tak obtížné
hovořit tvou řečí. Rozumíš-li vraní řeči, budu ti lépe vypravovat!“</p>

<p class="e-bookprozatext">„Ne, tomu jsem se neučila!“ pravila Gerda. „Ale
babička to dovedla a rozuměla ještě všelijakým řečem. Že jsem se tomu
nenaučila!“</p>

<p class="e-bookprozatext">„Nevadí!“ řekla vrána. „Budu vypravovat, jak jen
dovedu, ale za mnoho to ovšem nebude stát.“</p>

<p class="e-bookprozatext">I vypravovala, co věděla:</p>

<p class="e-bookprozatext">„V království, v němž jsme nyní, bydlí úžasně chytrá
princezna. Však také přečetla všechny noviny, co jich je na světě, a zase to
zapomněla, tak je chytrá. Onehdy sedí na trůně, což ovšem není nijak zvlášť
zábavné, jak se o tom tvrdívá, i začne si pobrukovat tuhletu písničku: ‚Pročpak
bych se nevdávala!‘&nbsp;– ‚Vida, to je nápad!‘ povídá si a rozhodla se, že se
provdá. Ale chtěla jen takového muže, který dovede odpovědět, když je osloven,
a ne takového, který jenom stojí a vypadá vznešeně, neboť to je velmi nudné. I
dala svolat všechny dvorní dámy. Když se dověděly, co princezna zamýšlí, velmi
se zaradovaly.</p>

<p class="e-bookprozatext">‚Tohle je hezké!‘ říkala každá. ‚Právě jsem na to také
myslila!‘&nbsp;– Věř mi, každé slovo je pravdivé, co ti tady říkám!“ dodala
vrána. „Mám krotkou přítelkyni, která se volně prochází po zámku, ta mi tohle
všechno vypravovala!“</p>

<p class="e-bookprozatext">Toť se rozumí, že ta její přítelkyně byla také vrána,
neboť „vrána k vráně sedá“, praví přísloví.</p>

<p class="e-bookprozatext">A vrána pokračovala: „Noviny hned vycházely s rámcem
ze samých srdcí a v těch byla začáteční písmena princeznina. V těch novinách
stálo, že každý mladý muž slušného zevnějšku smí přijít na zámek a hovořit s
princeznou. Z těch, kteří budou před ní mluvit, aby to bylo k poslouchání,
vezme si za muže toho, který bude mluvit nejlépe!&nbsp;– Ano, ano! Mně to můžeš
věřit, je to tak pravda, jako že zde sedím. Muži se hrnuli, byla tam tlačenice,
ale nikomu se nepodařilo ani prvý, ani druhý den získat princeznu. Všichni
pěkně mluvili, dokud byli venku na ulici, ale jakmile vešli do zámeckých vrat a
spatřili postříbřenou stráž a na schodech lokaje samé zlato, a&nbsp;velké
osvětlené sály, byli náramně pomatení. A když stáli před trůnem, na němž seděla
princezna, nedovedli říci nic víc nežli opakovat poslední slovo, které ona
řekla. Princezna ovšem neměla chuti slyšet to ještě jednou. Vypadalo to, jako
by se uchazeči, dokud byli uvnitř, napolykali šňupavého tabáku a přicházely na
ně mrákoty; jakmile však vyšli na ulici, ano, to zase již dovedli hovořit.
Stáli tak v řadě od městské brány až k zámku. Já sama jsem se byla na to
podívat!“ pravila vrána.</p>

<p class="e-bookprozatext">„Hladověli a měli žízeň,“ pokračovala, „ale ze zámku
se jim nedostalo ani sklenice odražené vody. Nejchytřejší si vzali sice s&nbsp;sebou
chléb s máslem, ale nerozdělili se se sousedy. Každý si myslil: Jenom vyhlížej
hodně hladově, pak si tě princezna nevezme!“</p>

<p class="e-bookprozatext">„Ale Kaj, malý Kaj!“ ptala se Gerda. „Kdy přišel! Byl
mezi zástupem?“</p>

<p class="e-bookprozatext">„Jen počkej, jen počkej! Již jsme u něho! Třetího dne
přišel chlapec bez koní a kočáru. Vesele kráčel rovnou k zámku. Jeho oči zářily
jako tvoje, měl krásné, dlouhé vlasy, ale chudobné šaty.“</p>

<p class="e-bookprozatext">„To byl Kaj!“ jásala Gerda. „Ó, tedy jsem jej našla!“
A tleskala rukama.</p>

<p class="e-bookprozatext">„Na zádech měl raneček,“ dodala vrána.</p>

<p class="e-bookprozatext">„Ne, to byly zajisté jeho sáňky!“ namítla Gerda. „Neboť
se sáňkami odešel!“</p>

<p class="e-bookprozatext">„To by mohlo být!“ řekla vrána. „Neprohlížela jsem jej
tak zblízka. Ale to vím od své krotké přítelkyně, že když vešel do zámeckých
vrat a spatřil postříbřenou stráž a na schodech lokaje samé zlato, nepřišel ani
v nejmenším do rozpaků, ale pokynul jim a&nbsp;řekl: ‚To je asi nudné, takhle
stát na schodech; já raději půjdu dovnitř!‘ Tam zářily sály v plném osvětlení.
Tajní radové a&nbsp;excelence tam chodili slavnostně a nosili zlaté nádoby.
Chlapcovy boty příšerně vrzaly, ale on si z toho nic nedělal!“</p>

<p class="e-bookprozatext">„To byl docela jistě Kaj!“ zvolala Gerda. „Já vím, měl
nové boty, slyšela jsem v pokoji u babičky, jak vržou!“</p>

<p class="e-bookprozatext">„Ano, vrzaly!“ pravila vrána. „A on šel vesele přímo k
princezně. Ta seděla na perle, veliké jako kolo od kolovratu, a všechny dvorní
dámy se svými služkami a služkami služek a všichni kavalíři se svými sluhy a
sluhy sluhů, kteří měli ještě zase své pomocníky, byli tu rozestaveni, a čím
blíže stáli u dveří, tím pyšněji vypadali. Ani na pomocníka sluhy sluhova,
který stále chodí v pantoflích, by sis málem netroufala podívat, tak pyšně stál
ve dveřích!“</p>

<p class="e-bookprozatext">„To je asi strašlivé!“ řekla malá Gerda. „A Kaj přece
dostal princeznu?“</p>

<p class="e-bookprozatext">„Kdybych nebyla vránou, tedy bych ji dostala já, i
kdybych byla zasnoubena. On prý mluvil právě tak dobře, jako mluvím já, hovořím-li
havraní řečí&nbsp;– tomu jsem se naučila od své krotké přítelkyně. Byl veselý a
roztomilý. Nepřišel vůbec, aby se o ni ucházel, nýbrž jen, aby slyšel
princezniny moudré řeči. A ona se mu líbila právě tak, jako se jí líbil on.“</p>

<p class="e-bookprozatext">„No, ovšem! To byl Kaj!“ zvolala Gerda. „Byl vždycky
velmi chytrý, znal velkou násobilku i se zlomky! Ó, nechtěla bys mě vést do
zámku?“</p>

<p class="e-bookprozatext">„Ovšem, to se snadno řekne!“ pravila vrána. „Jenom jak
to uděláme? Promluvím o tom se svou přítelkyní, ta nám poradí. Neboť, abych ti
upřímně řekla, takové děvčátko, jako jsi ty, nesmí tam nikdy vkročit!“</p>

<p class="e-bookprozatext">„Ale já smím!“ namítla Gerda. „Jakmile Kaj uslyší, že
jsem nablízku, přijde hned pro mne!“</p>

<p class="e-bookprozatext">„Tož na mne počkej tady u schodů!“ řekla vrána,
potřepala hlavou a odlétla.</p>

<p class="e-bookprozatext">Teprve když nastal večer a setmělo se, přiletěla zpět.</p>

<p class="e-bookprozatext">„Krák! Krák!“ pravila. „Mám tě od své přítelkyně
mnohokrát pozdravovat! A zde je kousek chleba pro tebe; vzala jej v kuchyni,
kde je ho dost, a ty jsi asi hladová.&nbsp;– Není možné, abys vešla do zámku,
protože jsi bosa. Postříbřená stráž a lokajové ve zlatě by tě nepustili. Ale
neplač, dostaneš se tam přece. Moje přítelkyně ví o&nbsp;zadních schůdcích
vedoucích k ložnici a také ví, kde je klíč od nich!“</p>

<p class="e-bookprozatext">I vešly spolu do zahrady, do velkého stromořadí, v
němž list za listem již opadával. Když pak světla v zámku pohasínala, vedla vrána
malou Gerdu k zadním dvířkám, která byla jenom přivřena.</p>

<p class="e-bookprozatext">Ó, jak bušilo Gerdino srdce úzkostí a touhou!</p>

<p class="e-bookprozatext">Bylo jí, jako by se chystala k něčemu špatnému, a ona
se přece chtěla přesvědčit, zdali je to malý Kaj. Ano, jistě je to on!
Vzpomínala tak živě na jeho chytré oči, na jeho dlouhé vlasy: viděla jasně, jak
se usmíval, když ještě sedali doma pod růžemi. Jistě se zaraduje, až ji spatří,
až uslyší, jak dlouhou cestu prošla pro něho, a&nbsp;až se doví, jak všichni
doma truchlili, když se nevracel.</p>

<p class="e-bookprozatext">Ó, jak se bála a zároveň radovala!</p>

<p class="e-bookprozatext">Již byly na schodech; tam hořela malá lampička na
skříni. Uprostřed stála na podlaze krotká vrána, otáčela hlavu na všechny
strany a prohlížela si Gerdu, která se ukláněla, jak ji tomu babička naučila.</p>

<p class="e-bookprozatext">„Moje přítelkyně mi o vás vypravovala velmi hezké
věci, slečinko,“ řekla krotká vrána. „Vaše životní příběhy jsou rovněž velmi
dojemné! Račte vzít lampu a já půjdu napřed. Půjdeme tadyhle tou cestou rovně,
zde nikoho nepotkáme!“</p>

<p class="e-bookprozatext">„Mně připadá, že někdo za námi jde!“ poznamenala
Gerda. Zaslechla totiž blízko sebe jakýsi šustot, jako by po zdi letěly stíny a&nbsp;pak
koně s vlající hřívou a štíhlýma nohama, honci, pánové a&nbsp;dámy na koních.</p>

<p class="e-bookprozatext">„To jsou jenom sny!“ řekla vrána. „Jedou s myšlenkami
naší vznešené vrchnosti na lov. A je tak dobře, aspoň je lépe můžeme pozorovat
na posteli. Ale prosím, až se vám dostane hodností a úcty, abyste vždycky
projevovala vděčné srdce!“</p>

<p class="e-bookprozatext">„Ale to nestojí za řeč!“ pravila vrána z lesa.</p>

<p class="e-bookprozatext">I vešly do prvého sálu, jehož stěny byly potaženy
růžovým atlasem a vyzdobeny umělými květinami. Tu již šustěly sny kolem Gerdy,
ale letěly tak rychle, že ani nespatřila vznešenou vrchnost. Jeden sál byl
lepší než druhý, až zrak přecházel; konečně se dostaly do ložnice.</p>

<p class="e-bookprozatext">Strop v ní se podobal veliké palmě s listy z
drahocenného skla, a&nbsp;uprostřed podlahy visely na tlusté zlaté tyči dvě
postele, jež obě se podobaly liliím. Jedna byla bílá a v té ležela princezna;
druhá byla červená a v té hledala Gerda malého Kaje. Odhrnula jeden červený
lupen a spatřila hnědou Šíji. Ó, byl to Kaj!&nbsp;– Vykřikla velmi hlasitě jeho
jméno, přiblížila k němu lampu&nbsp;– sny na koních opět zašuměly ve světnici&nbsp;–
Kaj se probudil, otočil hlavu a&nbsp;–&nbsp;– nebyl to malý Kaj.</p>

<p class="e-bookprozatext">Princ se mu podobal jenom šíjí, mladý a krásný byl
však také. Z&nbsp;bílé postýlky pohlédla princezna a ptala se, co se děje. I
dala se malá Gerda do pláče a vyprávěla celý svůj příběh a všechno, co pro ni
vrány udělaly.</p>

<p class="e-bookprozatext">„Chudinko!“ řekli princ a princezna a chválili vrány.
Řekli, že se na ně nehněvají, ale aby to již nedělaly. Protentokrát měly však
dostat odměnu.</p>

<p class="e-bookprozatext">„Chcete volně létat?“ ptala se princezna. „Či chcete
mít stálé místo jako dvorní vrány a dostávat všechny odpadky z kuchyně?“</p>

<p class="e-bookprozatext">Obě vrány se poklonily a prosily o stálé místo.
Myslily totiž na stará léta a řekly:</p>

<p class="e-bookprozatext">„Je dobře mít něco na stará kolena.“</p>

<p class="e-bookprozatext">Princ vstal ze své postele a dovolil v ní spát Gerdě;
víc přece pro ni udělat nemohl.</p>

<p class="e-bookprozatext">Ona sepjala ručky a myslila si: Jak jsou přece lidé
dobří, a zvířata také!</p>

<p class="e-bookprozatext">Potom zavřela oči a spala znamenitě. Všechny sny opět
vlétly do světnice, měly podobu andělů a táhly malé sáňky, na nichž seděl Kaj a
kýval. Ale to všechno bylo jenom snem a hned to zmizelo, jakmile se probudila.</p>

<p class="e-bookprozatext">Příštího dne ji oblékli od hlavy až k patě do hedvábí
a do sametu; také ji zvali, aby zůstala v zámku a měla se dobře. Ale ona
prosila, aby jí dali kočárek s jedním koníčkem a pár střevíčků, že zase pojede
do širého světa hledat Kaje.</p>

<p class="e-bookprozatext">I dostala střevíčky a také rukávník a vůbec byla pěkně
vystrojena. Když chtěla odejít, zastavil přede dveřmi nový kočárek z ryzího
zlata. Znak princův a princeznin na něm zářil jako hvězda. Kočí, sluha a
předjezdec&nbsp;– také předjezdce měla&nbsp;– měli na šatech zlaté korunky.
Princ a princezna jí sami pomohli do kočárku a přáli jí mnoho štěstí.</p>

<p class="e-bookprozatext">Lesní vrána, která se zatím provdala, doprovázela ji
prvé tři míle cesty. Seděla vedle ní, neboť jí jízda proti koňům nedělala
dobře. Druhá vrána stála v bráně a mávala křídly; nejela s nimi, neboť se od té
doby, kdy dostala stálé místo, přejídala a bolela ji z toho hlava. V&nbsp;kočárku
bylo plno cukrovinek, sladkých koleček a pod sedadlem bylo ovoce a oříšky.</p>

<p class="e-bookprozatext">„Sbohem! Sbohem!“ volali princ a princezna. Malá Gerda
plakala a vrána plakala také.</p>

<p class="e-bookprozatext">Tak to šlo prvé míle. Tu se také vrána rozloučila s
Gerdou, a to bylo nejtěžší loučení. Vylétla na strom a mávala černými křídly,
dokud viděla kočárek, který se leskl jako jasná sluneční záře.</p>

<h3 class="e-booknadpis3bezodstrankovani" id="sigil_toc_id_5">Pátá pohádka<br class="calibre12"/>
O loupežnickém děvčátku</h3>



<p class="e-booktirazacitacetext">Cesta vedla tmavým lesem, ale
kočárek zářil jako plamen. Najednou se z lesa vyrojili loupežníci. Zář kočárku
jim padala do obličeje, až zrak přecházel.</p>

<p class="e-bookprozatext">„Zlato! Zlato!“ volali. Zastavili koně, zabili
předjezdce, kočího i&nbsp;služebníky a vytáhli malou Gerdu z vozu.</p>

<p class="e-bookprozatext">„Je tlustá, je pěkná, je vykrmená oříšky!“ řekla stará
bába loupežnice s dlouhým, ježatým vousem a obočím přes oči splývajícím. „Dobrá
pečínka jako z vykrmeného jehňátka, to si pochutnáme!“</p>

<p class="e-bookprozatext">Vytáhla svůj blýskavý nůž, až se zatřpytil; šla z ní
hrůza.</p>

<p class="e-bookprozatext">„Au!“ vzkřikla vtom bába; její vlastní dceruška,
kterou nesla na zádech a která byla náramně divoká a nezpůsobná, kousla ji do
ucha.</p>

<p class="e-bookprozatext">„Ty ohyzdná ropucho!“ zvolala matka a pustila Gerdu.</p>

<p class="e-bookprozatext">„Ať si se mnou hraje!“ křičelo loupežnické děvčátko. „Ať
mi dá svůj rukávník, své krásné šaty a ať spí vedle mne v postýlce!“</p>

<p class="e-bookprozatext">A kousla podruhé, až bába loupežnice vyskakovala do
výše a&nbsp;otáčela se kolem. Všichni loupežníci se smáli a říkali:</p>

<p class="e-bookprozatext">„Hleďme, jak tančí se svou ropuchou!“</p>

<p class="e-bookprozatext">„Já chci do kočárku!“ volalo loupežnické děvčátko. A
co poručilo, to se musilo stát, tak bylo rozmazlené a tvrdohlavé.</p>

<p class="e-bookprozatext">Sedly si s Gerdou do kočárku a jely cestou necestou
hlouběji do lesa. Loupežnické děvčátko bylo tak velké jako Gerda, ale silnější
a&nbsp;mělo temnější pleť. Oči mělo úplně černé a dívalo se jimi téměř smutně.</p>

<p class="e-bookprozatext">Vzalo malou Gerdu okolo pasu a pravilo:</p>

<p class="e-bookprozatext">„Nezaříznu tě, dokud se na tebe nerozhněvám! Zajisté
jsi nějaká princezna?“</p>

<p class="e-bookprozatext">„Nikoli!“ řekla malá Gerda a vypravovala všechno, co
prožila a&nbsp;jak má velmi ráda Kaje.</p>

<p class="e-bookprozatext">Loupežnické děvčátko se na ni dívalo velmi vážně,
pokyvovalo trochu hlavou a řeklo:</p>

<p class="e-bookprozatext">„Oni tě nezaříznou! Ale když se na tebe rozhněvám,
udělám to sama!“</p>

<p class="e-bookprozatext">Osušilo Gerdě oči a strčilo obě ruce do rukávníku,
který byl velmi hebký a v němž bylo tak teplo.</p>

<p class="e-bookprozatext">Tu se kočárek zastavil. Byly na dvoře loupežnického
zámku. Byl prasklý od střechy k základům, krkavci vyletovali z otevřených děr a
velcí buldoci, z nichž každý vypadal, že by mohl člověka spolknout, skákali
vysoko do vzduchu, ale neštěkali, protože to měli zakázáno.</p>

<p class="e-bookprozatext">Ve velkém, starém, začouzeném sále hořel uprostřed
kamenné podlahy velký oheň. Kouř se táhl po stropě a hledal si sám východ. Ve
velkém kotli vařili polévku a na rožni obraceli zajíce a králíky.</p>

<p class="e-bookprozatext">„Dnes v noci budeš spát se mnou u všech mých zvířátek!“
řeklo loupežnické děvčátko.</p>

<p class="e-bookprozatext">Dostaly jíst a pít a šly potom do jednoho kouta, kde
byla rozestřena sláma a pokrývky. Nahoře sedělo na bidlech a laťkách asi sto
holubů, a jak se zdálo, holubi spali; ale přece se trochu otáčeli, když
děvčátka přišla.</p>

<p class="e-bookprozatext">„Ti všichni jsou moji,“ řeklo loupežnické děvčátko.
Pak chytilo nejbližšího holuba, drželo jej za nožičky a hýbalo jím, až zamával
křídly.</p>

<p class="e-bookprozatext">„Polib jej!“ zvolalo, přistrčivši jej Gerdě až k
obličeji. „Tamhle sedí ostatní holubi, tohle je však lesní sběř!“ pokračovalo a&nbsp;ukazovalo
na množství latěk, upevněných před otvorem ve zdi vysoko nahoře. „Odlétnou
hned, nezavřeme-li je pořádně. A tadyhle je můj mazánek!“ Loupežnické děvče
táhlo za parohy soba, který měl okolo krku lesklý mosazný kruh a byl uvázán. „Toho
musím také držet zkrátka, sice by utekl. Každičký večer jej lechtám na krku
ostrým nožem a toho se on bojí!“ A děvčátko vytáhlo dlouhý nůž ze skuliny ve
zdi a jezdilo jím sobovi po krku. Ubohé zvíře tlouklo kolem sebe a loupežnické
děvčátko se smálo. Potom táhlo Gerdu s&nbsp;sebou na lože.</p>

<p class="e-bookprozatext">„A nůž míváš u sebe, i když jdeš spát?“ ptala se Gerda
bázlivě.</p>

<p class="e-bookprozatext">„Spím pokaždé s nožem!“ pravilo loupežnické děvčátko. „Nikdy
nevíme, co se může stát. Ale vypravuj mi ještě jednou, co jsi mi vypravovala
dříve o malém Kajovi a proč jsi vyšla do širého světa!“</p>

<p class="e-bookprozatext">A Gerda vypravovala od začátku. Lesní holubi při tom
vrkali nahoře v kleci a ostatní holubi spali. Loupežnické děvčátko ovinulo ruku
Gerdě okolo krku, v druhé ruce drželo nůž a spalo, až hlasitě oddychovalo. Ale
Gerda nemohla zamhouřit oči, neboť nevěděla, zdali zůstane na živu.</p>

<p class="e-bookprozatext">Loupežníci seděli kolem ohně, zpívali a popíjeli, a
baba loupežnice metala kozelce. Ó, našemu děvčátku přebíhal mráz po těle, když
se na to dívalo.</p>

<p class="e-bookprozatext">Tu pravili lesní holubi:</p>

<p class="e-bookprozatext">„Krukru, krukru, my jsme viděli malého Kaje. Bílá
slepice nesla jeho sáňky a on seděl ve voze Sněhové královny, která jela do
lesa nám nad hlavou, když jsme leželi v hnízdě. Dechla na nás mladé, i&nbsp;zemřeli
všichni kromě nás dvou. Krukru, krukru!“</p>

<p class="e-bookprozatext">„Co to povídáte, vy tam nahoře?“ volala Gerda. „Kam že
jela Sněhová královna? Víte něco o tom?“</p>

<p class="e-bookprozatext">„Jela patrně do Laponska, neboť tam je stále sníh a
led! Jenom se zeptej soba, který stojí uvázán na provaze!“</p>

<p class="e-bookprozatext">„Je tam led a sníh, je tam krásně a dobře!“ pravil
sob. „Tam můžeme volně poskakovat po velkých, lesklých údolích! Tam má Sněhová
královna svůj letní stan, ale její pevný zámek je nahoře blízko severní točny,
na jednom z ostrovů, které se nazývají Špicberky!“</p>

<p class="e-bookprozatext">„Ó Kaji, můj malý Kaji!“ vzdychla Gerda.</p>

<p class="e-bookprozatext">„Lež klidně,“ promluvilo ze spaní loupežnické děvce, „sice
ti vrazím nůž do břicha!“</p>

<p class="e-bookprozatext">Ráno Gerda vypravovala všechno, co jí lesní holubi
řekli. Loupežnické děvčátko se při tom tvářilo velmi vážně, pokyvovalo hlavou a
pravilo:</p>

<p class="e-bookprozatext">„To je jedno! To je jedno! Víš, kde je Laponsko?“
ptalo se soba.</p>

<p class="e-bookprozatext">„Kdopak by to měl lépe vědět nežli já,“ pravilo zvíře
a oči mu zářily. „Vždyť jsem se tam narodil a tam jsem byl vychován; tam jsem
skákal po sněhových pláních!“</p>

<p class="e-bookprozatext">„Poslyš!“ řeklo loupežnické děvče Gerdě. „Jak vidíš,
všichni naši mužští odešli, ale matka tu ještě je a zůstane zde. Ale ráno se
vždycky napije z velké láhve a pak si na chvilku zdřímne.&nbsp;– Potom ti něco
udělám pro radost!“</p>

<p class="e-bookprozatext">Vyskočilo z postele, objalo matku kolem krku, tahalo
ji za vousy a pravilo:</p>

<p class="e-bookprozatext">„Dobré jitro, můj roztomilý kozlíčku!“</p>

<p class="e-bookprozatext">A matka dala dívence jednu přes nos, až jí zčervenal a
zmodral, ale to všechno bylo jenom z lásky.</p>

<p class="e-bookprozatext">Když se pak matka napila ze své láhve a trochu si
zdřímla, šlo loupežnické děvčátko k sobovi a pravilo:</p>

<p class="e-bookprozatext">„Měla bych vlastně náramnou chuť ještě mnohokrát tě
polechtat ostrým nožem po krku, protože pak vždycky tak hezky vypadáš. Ale to
je jedno, uvolním tvůj provaz a pomohu ti ven, abys mohl utíkat do Laponska.
Vezmi nohy na ramena a dones tuto holčičku do zámku Sněhové královny, kde je
její kamarád. Slyšel jsi beztak, co vypravovala, vždyť hovořila dost nahlas a
ty pokaždé posloucháš.“</p>

<p class="e-bookprozatext">Sob vyskočil radostí do výše. Loupežnické děvče na něj
posadilo Gerdu a bylo tak prozíravé, že ji k němu pevně přivázalo, ba ještě jí
dalo místo sedla malou podušku. „To je dobře,“ pravilo. „Tady máš svoje
střevíčky, neboť tam bude zima. Ale rukávník si nechám, je příliš hezký! Aby tě
nezáblo do rukou, vezmi si ohromné rukavice mé matky, budou ti sahat až k
loktům. Oblékni si je&nbsp;– tak, a nyní máš ruce jako moje ohyzdná matka!“</p>

<p class="e-bookprozatext">Gerda plakala radostí.</p>

<p class="e-bookprozatext">„Ten tvůj pláč nerada vidím!“ řeklo loupežnické
děvčátko. „Nyní se máš právě vesele dívat! A tady máš dva bochníky chleba a
šunku, abys neměla hlad.“</p>

<p class="e-bookprozatext">Obé přivázalo dozadu na soba. Potom otevřelo dveře a
zavolalo všechny velké psy dovnitř. Pak přeřízlo provaz svým nožem a řeklo
sobovi:</p>

<p class="e-bookprozatext">„Tak běž, ale dej pozor na děvčátko!“</p>

<p class="e-bookprozatext">Gerda vztáhla ruce s velkými rukavicemi k
loupežnickému děvčátku a dala mu sbohem. Potom letěl sob cestou necestou, přes
bory a doly, skrze velký les a přes bažiny. Utíkal, jak mohl.</p>

<p class="e-bookprozatext">Vlci vyli a havrani křičeli. Co chvíli se na nebi
zablýsklo, až celý obzor hořel jako v červených záplavách.</p>

<p class="e-bookprozatext">„To je moje stará severní záře!“ pravil sob. „Hleď,
jak svítí!“</p>

<p class="e-bookprozatext">I běžel ještě rychleji, ve dne v noci.</p>

<p class="e-bookprozatext"><span class="calibre14">Chléb již byl
sněden a šunka také, když se dostali do Laponska.&nbsp;–&nbsp;–</span></p>

<h3 class="e-booknadpis3bezodstrankovani" id="sigil_toc_id_6">Šestá pohádka<br class="calibre12"/>
Laponka a Finka</h3>


<p class="e-booktirazacitacetext">Zastavili se před náramně
chatrným domem. Střecha mu sahala až k&nbsp;zemi a dveře měl tak nízké, že chtěl-li
někdo ven nebo dovnitř, musil lézt po břiše.</p>

<p class="e-bookprozatext">Nikdo nebyl doma kromě staré Laponky, která smažila
ryby na olejové lampičce. Sob jí vypravoval Gerdin příběh, ale dříve svůj
vlastní, neboť se mu zdál mnohem důležitější. Gerda byla zimou tak zkřehlá, že
ani nemohla mluvit.</p>

<p class="e-bookprozatext">„Ach vy ubožátka!“ řekla Laponka. „To musíte ještě
běžet daleko, na sta mil odtud, do Finska, neboť tam přebývá Sněhová královna v&nbsp;létě
a zažehuje každičký večer modré světlo. Napíši několik slov na sušenou rybu,
neboť papír nemám; odevzdejte to tam nahoře mé známé Fince a ta vám poradí lépe
nežli já!“</p>

<p class="e-bookprozatext">Když se Gerda ohřála, najedla a napila, napsala
Laponka několik slov na sušenou rybu. Upozornila Gerdu, aby dopis dobře
uschovala, a potom ji opět dobře přivázala na soba. Ten se dal zase do běhu.</p>

<p class="e-bookprozatext">Na nebi se opět blýskalo a celou noc plála překrásná
modrá severní zář.</p>

<p class="e-bookprozatext">Tak se dostali do Finska a zaklepali u oné Finky na
komín, neboť její stavení nemělo ani dveře.</p>

<p class="e-bookprozatext">Uvnitř bylo horko, takže Finka chodila skoro úplně
nahá; byla maličká a náramně špinavá. Ihned svlékla malou Gerdu a zula jí botky
a rukavice, aby jí nebylo příliš horko. Potom položila sobovi kus ledu na hlavu
a četla, co bylo napsáno na sušené rybě. Četla to třikrát, až to uměla zpaměti.
Potom hodila rybu do hrnce, neboť se ještě dobře mohla jíst a Finka nikdy nic
nepohodila.</p>

<p class="e-bookprozatext">Pak jí sob vypravoval nejprve svůj příběh, potom
příběh malé Gerdy. Fince svítily oči, ale neřekla nic.</p>

<p class="e-bookprozatext">„Jsi velmi chytrá,“ pravil sob. „A já vím, že dovedeš
svázat všechny větry světa jedinou nití. Rozváže-li lodník jeden uzel, dostane
dobrý vítr, rozváže-li druhý, zavane to prudce, a rozváže-li třetí a čtvrtý,
zaburácí takový vichr, až se lesy vyvracejí z kořenů. Nechtěla bys dát tomuhle
děvčátku nápoj, kterým nabude síly dvanácti mužů, aby přemohlo Sněhovou
královnu?“</p>

<p class="e-bookprozatext">„Síly dvanácti mužů!“ zasmála se Finka. „To by toho
asi spravila!“</p>

<p class="e-bookprozatext">I šla potom k jakési poličce, vyndala odtud kus černé,
sbalené kůže a rozbalila ji. Byla na ní napsána podivná písmena a Finka četla,
až jí pot stékal po čele.</p>

<p class="e-bookprozatext">Avšak sob opět prosil velmi naléhavě za Gerdu a ta se
dívala tak prosebnýma očima, plnýma slz, že Finka začala zase svítit očima. I&nbsp;zatáhla
soba do kouta a šeptala mu, kladouc mu čerstvý led na hlavu:</p>

<p class="e-bookprozatext">„Malý Kaj je opravdu u Sněhové královny. Má tam všeho
podle libosti, nač si jen vzpomene, a myslí, že se mu dostalo nejlepšího údělu
na světě. Ale to je tím, že mu vlétla střepina skla do srdce a&nbsp;kousíček do
oka. Ty je nutno nejprve vyndat, sice se nikdy nestane opět člověkem a Sněhová
královna nad ním podrží svou moc.“</p>

<p class="e-bookprozatext">„Ale copak nemůžeš dát malé Gerdě něco, čím dostane
moc nade vším?“</p>

<p class="e-bookprozatext">„Nemohu jí dát větší moc, nežli již má. Což nevidíš,
jak je tato její moc veliká? Nevidíš, jak lidé a zvířata jí slouží, jak se
pěšky, a&nbsp;k&nbsp;tomu bosa, dostala tak daleko do světa? My jí nemusíme
dávat moc, ta tkví v jejím srdci, spočívá v tom, že ona je rozkošné, nevinné
dítě. Nedostane-li se sama k Sněhové královně a nevyndá-li sklo z&nbsp;oka malého
Kaje, nemůžeme jí pomoci. Dvě míle odtud začíná zahrada Sněhové královny, dones
tam dívčinu! Posaď ji k velkému keři s&nbsp;červenými jahodami, které rostou ve
sněhu. Nezdržuj se a&nbsp;pospěš zase zpět!“</p>

<p class="e-bookprozatext">I zvedla Finka malou Gerdu na soba, a ten pak utíkal,
jak nejrychleji dovedl.</p>

<p class="e-bookprozatext">„Ó, vždyť nemám své střevíčky! Vždyť nemám své huňaté
rukavice!“ volala malá Gerda. Zpozorovala to, když ji začalo zábst. Ale sob si
netroufal se zastavit, utíkal, až přiběhl k velkému keři jahod. Tam složil
Gerdu a políbil ji na ústa, přičemž mu kanuly po tvářích slzy velké jako
hrachy. Potom ubíhal zas, jak dovedl, zpět.</p>

<p class="e-bookprozatext">Ubohá Gerda tu stála bez střevíčků a rukavic uprostřed
mrazivého, ledového Finska.</p>

<p class="e-bookprozatext">I rozběhla se dále, jak jen mohla. Náhle k ní
přicházel celý šik sněhových vloček. Nepadaly z nebe, neboť to bylo docela
jasné a&nbsp;svítilo severní září, nýbrž pobíhaly po zemi, a čím více se
blížily, tím byly větší. Gerda se ještě pamatovala, jak hezké byly sněhové
vločky pod zvětšovacím sklem, ale zde vypadaly docela jinak. Byly velké, živé a
strašlivé. Byly to přední stráže Sněhové královny.</p>

<p class="e-bookprozatext">Měly nejpodivnější postavy. Některé vypadaly jako
oškliví, velcí dikobrazi, jiné jako spletence hadů, kteří vystrkují hlavy, a
jiné jako tlustí medvídkové se zježenou srstí. Všechny sněhové vločky svítily
bělostí, všechny byly živé.</p>

<p class="e-bookprozatext">I začala se malá Gerda modlit. Bylo zima, že viděla
svůj dech, vycházející z úst jako pára, která se stále zhušťovala a brala na
sebe podobu malých, jasných andělíčků. Ti rostli a rostli, jakmile se dotkli
země, a všichni měli přilbu na hlavě a oštěp a štít v rukou. Množili se a
množili, a když Gerda skončila modlitbu, byl jich kolem ní celý šik. Bodali
oštěpy do strašlivých sněhových vloček, až je roztříštili v&nbsp;tisíce kusů, a
malá Gerda šla docela bezpečně a vesele kupředu. Andělé jí hladili nohy a ruce,
takže již tolik necítila, jak je zima, a šla rychle vpřed k zámku Sněhové
královny.&nbsp;–&nbsp;–</p>

<p class="e-bookprozatext">Ale nyní se nejdříve podíváme, jak se dařilo Kajovi.
Nemyslil vůbec na malou Gerdu, a tím méně tušil, že ona stojí před zámkem.</p>

<h3 class="e-booknadpis3bezodstrankovani" id="sigil_toc_id_7">Sedmá pohádka<br class="calibre12"/>
Co se dálo v zámku Sněhové královny<br class="calibre12"/>
a co se přihodilo potom</h3>


<p class="e-booktirazacitacetext">Stěny zámku byly
z&nbsp;poletujícího sněhu a okna a dveře z řezavého větru. Bylo tu na sta sálů,
všechny tak, jak je sníh navál. Největší se táhl na mnoho mil. Všechny byly
osvětleny severní září a byly náramně velké, ale prázdné a ledově chladné a
zářivé. Nikdy sem nepřišlo ani tolik veselí, jako bývá na plese medvědů, když
jim vichr k tomu hraje a ledoví medvědi chodí po zadních nohách a chovají se
vybraně. Nikdy se tu nekonaly hry se zástavami a vyplácením; ba nebyly tu ani
kávové schůzky bílých liščích slečinek. Prázdno a zima bylo ve velkých sálech
Sněhové královny. Severní záře svítila tak pravidelně, že bys mohl vypočítat,
kdy bude svítit nejvíc a kdy nejméně.</p>

<p class="e-bookprozatext">Uprostřed prázdného, nekonečného sněhového sálu bylo
zamrzlé jezero. Led na něm byl roztříštěn na tisíce kusů, ale každý kus byl
přesně takový jako druhý, že to bylo opravdu umělecké. A&nbsp;uprostřed něho
seděla Sněhová královna, když byla doma. Říkala, že sedí na zrcadle rozumu a to
že je jediné a nejlepší na tomto světě.</p>

<p class="e-bookprozatext">Malý Kaj byl zimou celý modrý, ba skoro černý. Ale
nepozoroval to, neboť mu královna polibkem odčarovala pocit zimy a jeho srdce
bylo takřka rampouchem. Chodil a tahal několik ostrých plochých ledových ker,
které přerozmanitě skládal, neboť z nich chtěl něco sestavit. Počínal si jako
ostatní děti, když skládají dřevěné destičky ve všelijaké tvary. Kaj také
sestavoval tvary a nejumělečtější z nich byla „ledová hra rozumu.“ Zdálo se mu,
že jsou ty tvary znamenité a důležité. To způsobovala ona střepina skla, jež mu
tkvěla v oku.</p>

<p class="e-bookprozatext">Kaj sestavoval rovněž tvary, které tvořily psané
slovo. Ale nikdy nedovedl sestavit slovo, které nejvíce chtěl, totiž: Věčnost.
A&nbsp;Sněhová královna pravila:</p>

<p class="e-bookprozatext">„Sestavíš-li to slovo, staneš se svým samostatným
pánem a já ti dám celý svět a ještě pár bruslí!“</p>

<p class="e-bookprozatext">Ale on to nedovedl.</p>

<p class="e-bookprozatext">„Nyní odletím do teplých zemí,“ řekla Sněhová
královna. „Chci se tam podívat do černých kotlů.“</p>

<p class="e-bookprozatext">Těmi kotli myslila hory chrlící oheň, sopky Etnu<a href="../Text/pohadky_andersen_033.htm#_ftn3" title="" class="pcalibre pcalibre1" id="_ftnref3"><span class="msofootnotereference"><span class="calibre10"><span class="msofootnotereference"><span class="calibre13">[2]</span></span></span></span></a> a Vesuv<a href="../Text/pohadky_andersen_033.htm#_ftn4" title="" class="pcalibre pcalibre1" id="_ftnref4"><span class="msofootnotereference"><span class="calibre10"><span class="msofootnotereference"><span class="calibre13">[3]</span></span></span></span></a>, jak my jim říkáme.</p>

<p class="e-bookprozatext">„Trochu je pobělím,“ pravila, „neboť to dělá dobře
citrónům a&nbsp;vinné révě.“</p>

<p class="e-bookprozatext">Sněhová královna tedy odletěla a Kaj seděl úplně sám v&nbsp;prázdném
ledovém sále&nbsp;– dlouhém mnoho mil. Díval se na ledové kry a přemýšlel a
přemýšlel, až to v něm praskalo. Úplně tuhý seděl tiše, že bys myslil, že je
nadobro zmrzlý.</p>

<p class="e-bookprozatext">Vtom právě vešla Gerda do zámku velkou branou z
řezavých větrů. Ale ona se pomodlila večerní modlitbu a větry se utišily, jako
by chtěly usnout, a Gerda vstoupila do velkých, prázdných, studených sálů.&nbsp;–
Tu spatřila Kaje, poznala jej, padla mu okolo krku a zvolala:</p>

<p class="e-bookprozatext">„Kaji, můj miláčku, malý Kaji! Tedy jsem tě přece
našla!“</p>

<p class="e-bookprozatext">Ale on seděl úplně tiše, strnulý a chladný. I
vytryskly Gerdě horké slzy. Padaly mu na prsa, pronikly až k srdci, roztavily
rampouch a strávily střepinu zrcadla uvnitř. Kaj se na ni podíval a&nbsp;ona
zpívala píseň:</p>

<p class="e-bookversebezpredsazeni6bza">Vzkvétají růže v údolích,<br class="calibre12"/>
radostné jaro voní v nich.</p>

<p class="e-bookprozatext">Tu vypukl Kaj v pláč. Plakal, až mu střepinka skla
vypadla z oka, poznal Gerdu a jásal:</p>

<p class="e-bookprozatext">„Gerdo! Miláčku, malá Gerdo! Kdepak jsi byla tak
dlouho? A kde jsem byl já?“ I rozhlížel se kolem. „To je zde zima! A tak
prázdno a&nbsp;všechno tak veliké!“</p>

<p class="e-bookprozatext">Kaj se přivinul ke Gerdě a ona se smála a&nbsp;plakala
radostí. Bylo to tak krásné, že i kusy ledu tančily radostí kolem. Když byly
kusy ledu unaveny a lehly si, tvořily právě ono slovo, o němž Sněhová královna
řekla Kajovi, že sestaví-li je, bude svým pánem a ona mu dá celý svět a k tomu
ještě pár nových bruslí.</p>

<p class="e-bookprozatext">A Gerda jej líbala na tváře, až opět rozkvetly. Líbala
mu ruce a&nbsp;nohy, až byl opět čilý a zdravý. Jen ať si Sněhová královna
přijde domů, jeho osvobození je tu napsáno zářivými rampouchy.&nbsp;–</p>

<p class="e-bookprozatext">I vzali se za ruce a šli z velkého zámku. Hovořili o
babičce a&nbsp;růžích nahoře v podstřeší. A kudy šli, uložily se větry a
zazářilo slunce. Když se blížili ke keři s červenými jahodami, stál tu sob a&nbsp;čekal.
Měl s sebou mladou sobí samici, jejíž vemeno bylo plné. Dala oběma dětem své
teplé mléko a políbila je na ústa. Potom odnesli oba sobi Kaje a Gerdu nejprve
k Fince, kde se ohřáli v její horké světnici a poradili se s ní o zpáteční
cestě, a potom k Laponce, která jim ušila nové šaty a upravila sáně.</p>

<p class="e-bookprozatext">A sob a mladá sobí samička poskakovali a utíkali s
nimi až na hranice země. Tam, kde vyhlížela první zeleň, rozloučily se děti se
soby a s Laponkou.</p>

<p class="e-bookprozatext">„Sbohem!“ řekli si navzájem. První ptáčkové začali
cvrlikat a les měl zelené pupence. Z lesa vyjela na krásném koni, kterého Gerda
znala (byl kdysi připřažen k zlatému kočárku), mladá dívka se zářivě červenou
čapkou na hlavě a s pistolemi po boku. Byla to loupežnická dívka, kterou
omrzelo být doma, i chtěla nejprve na sever a později jiným směrem, podle toho,
co ji napadne.</p>

<p class="e-bookprozatext">Poznala hned Gerdu a Gerda poznala ji. To bylo
radosti!</p>

<p class="e-bookprozatext">„Jsi ty ale chlapík a dovedeš se potulovat!“ řekla
malému Kajovi. „Ale ráda bych věděla, zasloužíš-li, aby někdo pro tebe běžel až
na konec světa!“</p>

<p class="e-bookprozatext">Ale Gerda jej pohladila po tvářích a ptala se po
princi a&nbsp;princezně.</p>

<p class="e-bookprozatext">„Ti odjeli do cizích zemí!“ pravilo loupežnické
děvčátko.</p>

<p class="e-bookprozatext">„A vrána také?“ ptala se malá Gerda.</p>

<p class="e-bookprozatext"><span class="calibre14">„Vrána je mrtva!“
odvětilo děvčátko. „Její krotká přítelkyně osiřela a&nbsp;nosí černý pásek
okolo nožičky. Naříká náramně, ale to se jenom tak staví.&nbsp;– Ale teď mi
povídej, jak se tobě daří a jak ses dostala ke Kajovi!“</span></p>

<p class="e-bookprozatext">A oba, Gerda i Kaj, vypravovali.</p>

<p class="e-bookprozatext">„A byla tam papírová zem a vy jste se propadli až sem!“
řekla loupežnická dívka, když dokončili. I podala jim oběma ruku a&nbsp;slíbila,
že pojede-li někdy jejich městem, zajde k nim na návštěvu. Potom jela dále do
širého světa.</p>

<p class="e-bookprozatext">Ale Kaj a Gerda šli ruku v ruce, a kudy kráčeli, bylo
krásné jaro s&nbsp;květinami a zelení. Kostelní zvony vyzváněly a oni poznali
věže velkého města, v němž bydleli.</p>

<p class="e-bookprozatext">I šli do něho a rovnou k babiččiným dveřím po schodech
do světnice. V té stálo vše na témž místě jako dříve a hodiny říkaly: Tik, tak!
A ručičky se otáčely. Ale když procházeli dveřmi, zpozorovali, že se stali
dorostlými lidmi. Růže na římse kvetly a dosahovaly až do otevřených oken. Tu
také stály obě dětské stoličky a Kaj a Gerda si sedli každý na svou a drželi se
za ruce. Zapomněli na chladnou krásu u Sněhové královny jako na těžký sen.</p>

<p class="e-bookprozatext">Babička seděla v záři božího sluníčka a četla hlasitě
z bible.</p>

<p class="e-bookprozatext">A Kaj a Gerda se dívali sobě navzájem do očí a náhle
porozuměli staré písni:</p>

<p class="e-bookversebezpredsazeni6bza">Vzkvétají růže v údolích,<br class="calibre12"/>
radostné jaro voní v nich.</p>

<p class="e-bookprozatext">I seděli tu oba dorostlí, a přece děti, děti srdcem.</p>

<p class="e-bookprozatext">A bylo jaro, vonné, krásné jaro!</p>

</div>
</body>
</html>